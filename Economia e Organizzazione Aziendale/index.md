---
title: "Riassunto di Economia ed Organizzazione Aziendale"
author: 
- "Andrea Oggioni"
- "Andrea Lunghi"
---

_Nota: questa pagina è work in progress. I contenuti potrebbero variare rapidamente._

## Introduzione

### Definizione Giuridica

La definizione di **impresa** non è presente all'interno del codice civile italiano; è invece presente quella di **imprenditore** (colui che esercita professionalmente un'attività economica organizzata al fine della produzione o dello scambio di beni o servizi).

Da questa definizione si trae che un **impresa** (che è l'attività svolta dall'imprenditore) è un'attività economica organizzata svolta professionalmente al fine della produzione o dello scambio di beni o servizi.

Un imprenditore può avvalersi della collaborazione di uno o più **lavoratori subordinati** ovvero coloro i quali si obbligano, mediante retribuzione, a collaborare nell'impresa prestando il proprio lavoro (che può essere sia intellettuale che manuale) alle dipendenze e sotto la direzione dell'imprenditore.

Un'attività è un'impresa se rispecchia le tre caratteristiche seguenti:

- **economica**: l'output deve avere un _valore economico_ e deve essere _scambiabile_;
- **professionale**: svolta abitualmente e in _maniera sistematica_ (ma non necessariamente con continuità temporale, in esclusiva o dall'imprenditore);
- **organizzata**: deve avere una sua organizzazione e gestione delle risorse.

Una **società** è un contratto con cui due o più persone conferiscono beni o servizi per l'esercizio in comune di un'attività economica allo scopo di dividerne gli utili.

Un **azienda** è il complesso dei beni organizzati dall'imprenditore per l'esercizio dell'impresa.

Una **ditta** (dal latino _dicta_, ovvero _dire_) è il nome commerciale scelto dall'imprenditore per esercitare l'impresa. Questo nome è quello che consente ai consumatori di identificare l'impresa e la legge ne garantisce l'uso esclusivo all'interno del mercato target.

### Scopo dell'impresa

Un'impresa si occupa di trasformare _input_ in _output_ utilizzando risorse quali **capitale fisico** (macchinari), **risorse immateriali** (conoscenze, brevetti) e **capitale umano** (persone). L'output delle imprese è poi scambiato/venduto ad altre imprese (B2B) o a consumatori finali (B2C).

L'obiettivo dell'impresa, alla fine, è generare il _maggior guadagno possibile_ per i proprietari (la cui remunerazione, appunto, dipende dalla capacità dell'impresa di generare profitto/utile).

La formula per calcolare il profitto è molto intuitiva:

$$
\text{Utile} = \text{Ricavi} - \text{Costi}
$$

Per aumentare l'utile è possibile (i) aumentare i ricavi o (ii) diminuire i costi, ad esempio, aumentando le quote di mercato, migliorando il prodotto, aprendosi a nuovi mercati, diversificando l'offerta, eccetera.

Nella realtà, l'impresa non può avere come unico obiettivo quello di massimizzare i ricavi, altrimenti si rischierebbe di cadere nello sfruttamento (che, in teoria, dovrebbe essere vietato dalla normativa vigente): l'impresa deve anche fare in modo di garantire un certo livello di benessere nei confronti dei dipendenti e deve impegnarsi ad essere sostenibile nei confronti dell'ambiente.

### Rischi

Il lavoro dell'imprenditore e **rischioso**. Questo rischio è dato da diversi fattori:

- **Tempo**: le decisioni vengono essere prese _nel presente_ e influenzeranno _il futuro_ senza però avere tutte le informazioni necessarie per prendere la miglior decisione (_Contesto di Incertezza_).
- **Rigidità Strutturale**: la struttura dell'imprese è molto rigida, non si possono effettuare cambi, come assumere e licenziare dipendenti, ogni giorno in risposta alle variazioni del mercato.
- **Contesto Dinamico**: il mercato cambia continuamente e le imprese devono essere in grado di adattarsi a questi cambiamenti (domanda, preferenze, tecnologie, etc).

L'imprenditore si assume _il rischio d'impresa_ ovvero intasca i guadagni se l'impresa va bene e risponde delle perdite in caso contrario.

La responsabilità dell'imprenditore (o dei soci) può essere:

- **illimitata**: risponde con tutto il patrimonio personale, casa e mutande incluse.
- **limitata**: risponde solo con i capitali conferiti.

### Ciclo di vita di un'impresa

#### Nascita

Per fondare un'impresa l'imprenditore deve predisporre un capitale iniziale.
Questo capitale può essere:

- **Capitale proprio**: l'imprenditore investe i propri risparmi;
- **Capitale di Rischio**: l'imprenditore si fa finanziare da investitori privati (soci esterni);
- **Capitale di Debito**: l'imprenditore si fa finanziare da istituti di credito (banche).

La presenza di capitale proprio aumenta la credibilità dell'impresa e la rende più appetibile per gli investitori esterni diminuendo il rischio di insolvenza.

Successivamente l'imprenditore deve stilare un **business plan** che descriva l'idea imprenditoriale, il prodotto o servizio offerto, il mercato di riferimento, la strategia, il gruppo dirigente e le previsioni finanziarie.
Questo documento è fondamentale per attrarre investitori e ottenere finanziamenti.

#### Morte

La vita dell'impresa e quella dell'imprenditore non terminano necessariamente nello stesso momento.

Un'impresa può essere sciolta per diversi motivi:

- **Fallimento** (_Scioglimento Coatto_): l'impresa viene scolta per ordine del tribunale e i beni vengono liquidati per pagare i creditori.
- **Liquidazione** (_Scioglimento Volontario_): l'imprenditore decide di chiudere l'impresa volontariamente.
- **Acquisizione/Fusione**: l'impresa si unisce ad un'altra impresa, cessando di esistere come entità autonoma.

In Italia, un'impresa dura, in media, 12 anni prima di essere sciolta per qualsivoglia motivo.

## Classificazione di imprese

Un'impresa è caratterizzata da diversi punti:

1. Proprietà:
   - **proprietà pubblica**: di proprietà di un ente pubblico quale lo Stato;
   - **proprietà privata**: di proprietà di un privato.
2. Obiettivo:
   - **profit**: l'imprenditore vuole guadagnare;
   - **non profit**: lo scopo non sono i soldi ma qualcosa di socialmente rilevante.
3. Dimensione
   - **grande**: &ge; 250 addetti e &gt; 50 mln € fatturato;
   - **medie**: 50-249 addetti e 10-50 mln € fatturato;
   - **piccole**: &lt; 50 addetti e &lt; 10 mln € fatturato;
   - **micro**: &lt; 10 addetti e &le; 2 mln € fatturato.
4. Output:
   - **beni materiali**
     - **imprese agricole**: produzione di beni con processi legati alla terra;
     - **imprese industriali e manifatturiere**: produzione di beni utilizzando trasformazioni tecniche;
   - **servizi**: trasporti, distribuzioni di acqua o energia, ristorazione, banche, eccetera.
5. Numero di output:
   - **monoprodotto**: produce un solo bene o servizio;
   - **diversificate**: più servizi o prodotti simili tra loro;
   - **conglomerati**: più servizi o prodotti anche molto diversi (spesso con un _core business_ prevalente).
6. Consumatore:
   - **wholesale** (_all'ingrosso_): beni acquistati da altre imprese;
   - **retail** (_al dettaglio_): beni acquistati dal consumatore finale.
7. Localizzazione:
   - **multinazionale**;
   - **nazionale**.

Un **settore** è l'insieme di tutte le imprese che producono beni od offrono servizi considerati sostituibili (tra di loro) dal consumatore finale. Le imprese che appartengono ad uno stesso settore sono in competizione tra loro.

Le tipologie di impresa sono descritte dai **codici ATECO** (ATività ECOnomiche), per l'italia, e dal **NACE** (statistical classification of economic activities), per l'Unione Europea.

## Forme giuridiche

Un'impresa può assumere una di molte forme giuridiche: la forma giuridica assunta da un'impresa ne determina diritti, doveri, norme che si applicano eccetera.

Le forme giuridiche dell'impresa si distinguono in **imprese individuali** (costituite da un'unica persona fisica) e **imprese collettive** (costituite da più persone).

La forma giuridica di un'impresa può essere cambiata in qualsiasi momento.

### Impresa individuale

In un'impresa individuale, l'impresa coincide con l'imprenditore che risponde illimitatamente (con tutto il patrimonio personale) dei rischi dell'impresa.

Le **imprese familiari** sono un'estensione delle imprese individuali: in questo tipo di impresa si ha un imprenditore singolo che si avvale in modo continuativo delle prestazioni lavorative dei propri familiari.

Le imprese individuali (che, tra l'altro, costituiscono la maggior parte delle imprese italiane) richiedono poca burocrazia, nessun versamento del capitale, pochi obblighi e sono, in generale, veloci in termini di decisioni da prendere. Di contro, però, si ha che la responsabilità dell'imprenditore è illimitata e che le imposte crescono più velocemente del reddito.

### Imprese collettive

Come già accennato, le società collettive, sono composte da un gruppo (almeno due) di persone che uniscono le proprie forze (e capitali) allo scopo di generare profitto.

Esistono tre tipi di imprese collettive:

- **società di persone**: responsabilità solidale illimitata;
- **società di capitale**: responsabilità limitata ai conferimenti iniziali;
- **società cooperative**: responsabilità limitata ai conferimenti iniziali e scopo mutualistico.

Ciascuna di queste tipologie comprende a sua volta diverse sotto-tipologie di imprese che verranno analizzate in seguito.

#### Società di persone

Le società di persone sono abbastanza semplici sia dal punto della gestione che da un punto di vista burocratico. Vista la scarsa presenza di gerarchie ben definite, i soci di una società di persone hanno spesso problemi di coordinamento e poca autonomia decisionale. Queste società non hanno bisogno di un capitale iniziale minimo.

Queste società sono caratterizzate da una responsabilità illimitata e solidale dei soci: questo significa che, in caso di un socio che non adempi agli obblighi, gli altri soci devono rispondere con il proprio patrimonio personale.

Le tipologie di società di persone riconosciute per legge sono:

- **società semplice** (s.s.): riservata ad attività economiche non commerciali;
- **società in nome collettivo** (s.n.c.): sia attività di impresa commerciale che non;
- **società in accomandita semplice** (s.a.s.): i soci sono distinti in **accomandatari** (responsabilità illimitata) e **accomandanti** (responsabilità limitata).

#### Società di capitale

Le società di capitale possono risultare molto più complesse e macchinose da gestire in quanto sono soggette a dover adempire a molti obblighi burocratici, fiscali, di trasparenza e di governance. Di contro, però, è possibile una maggiore autonomia decisionale in molti campi, le tasse sono spesso minori e la responsabilità di ogni socio è limitata al capitale conferito in partenza (salvo in casi di illecito).

Le tipologie di società di persone riconosciute per legge sono:

- **società a responsabilità limitata** (s.r.l.): il capitale sociale (che parte da 10000€) è diviso in quote non quotabili in borsa;
- **società a responsabilità limitata semplificata**: nata per favorire l'imprenditorialità, è una s.r.l. con capitale iniziale minimo di 1€;
- **società per azioni** (s.p.a.): il capitale sociale (che parte da 50000€) è diviso in quote quotabili in borsa;
- **società in accomandità per azioni** (s.a.p.a): come la s.p.a. ma i soci si dividono in accomandatari ed accomandanti.

#### Società cooperative

Lo scopo di queste società è quello di fornire ai soci servizi a condizioni più vantaggiose di quelle presenti sul mercato.

Dovendo reinvestire tutti i profitti nell'attività imprenditoriale, godono di buone agevolazioni fiscali (che possono perdere in caso non vengano rispettati i requisiti di _società cooperativa_).

## Organizzazione di un impresa

Nell'economia classica le persone sono descritte col concetto di **homo economicus** ovvero un individuo razionale che agisce in modo egoistico per massimizzare la propria ricchezza.

Questa interpretazione è utile per formulare teorie generali, ma nella realtà le _persone umane_ svolgono attività economiche come mezzo, non come fine. Le persone hanno una razionalità limitata e agiscono per massimizzare il proprio benessere individuale, non solo quello materiale.

E' detto **organizzazione** un insieme di individui con uno scopo comune, perseguibile tramite azioni individuali e collettive opportunamente definite e coordinate. Nella pratica, l'organizzazione di un'impresa consiste nell'assegnazione mansioni e nel loro coordinamento.

L'organizzazione può essere vista in diverse prospettive:

- **Manageriale**: l'organizzazione è vista come un'insieme di parti che interagiscono tra di loro (_unità organizzative_). Questa visione si focalizza su aspetti formali e oggettivi.
- **Sociologica**: l'organizzazione è vista come un'ambiente sociale in cui le persone si realizzano e perseguono anche i propri scopi. Questa visione si focalizza sugli individui, le relazioni, etc.
- **Politica**: l'organizzazione è vista come un mezzo per generare consenso ed esercitare potere. Questa visione si focalizza su meccanismi di potere e riduzione di conflitti.

Le imprese hanno un proprio ciclo di vita che segue alcune fasi: le prime tre sono _sviluppo_, _crescita_ e _maturità_. A quest'ultima può seguire la fase di _rivitalizzazione_ oppure le fasi di _declino_ e _morte_.

Maggiore è la complessità di un'organizzazione e più saranno le attività da svolgere e la specializzazione dei membri.

Col crescere del numero di individui di un'organizzazione, crescono i problemi di diffusione delle informazioni, di allineamento degli obiettivi e di coordinamento.

Per tentare di contenere gli effetti negativi di questi problemi, il **vertice organizzativo** dell'organizzazione deve occuparsi di progettare sia la **macrostruttura** (quali sono le unità organizzative) che la **microstruttura** (quali sono le mansioni del singolo individuo).

### Progettazione della microstruttura

Per avere un buon assetto organizzativo è necessario creare una condizione di efficacia dove:

- Esista un numero adeguato di persone assegnate alle attività da svolgere;
- Le persone assegnate abbiano profili coerenti con le attività;
- I compiti di ciascuna persona (**mansione**) siano definiti in maniera chiara ed inequivocabile;
- Per ogni persona siano definiti in maniera chiara ed inequivocabile gli obiettivi da raggiungere e le risorse a disposizione.

> Un **compito** è un insieme di azioni collegate ed imprescindibili.
>
> Una **mansione** è un insieme di compiti caratterizzanti una posizione individuale.
>
> Una **posizione individuale** è la posizione di un individuo all'interno dell'organizzazione a cui è associata una mansione (ogni posizione individuale è assegnata ad una sola persona ma la stessa mansione può essere assegnata a più persone).
>
> Un **ruolo** è composto dalle aspettative circa i comportamenti attesi da chi ricopre una data posizione individuale.

La progettazione della microstruttura consiste nel definire la posizione degli individui all'interno dell'organizzazione, ossia quello che fanno e come devono farlo.

Una delle attività fondamentali è quella del **disegno delle mansioni**: per ogni individuo, si deve decidere come assegnargli **autorità decisionale** e quanto deve essere **specializzato**.

#### Specializzazione

La specializzazione consiste in quanto è specifica una mansione e in quanto un individuo è specializzato in quella mansione.

Esistono due tipi di specializzazioni:

- **Specializzazione orizzontale**: riguarda il modo in cui i compiti sono distribuiti tra le persone;
- **Specializzazione verticale**: riguarda la separazione tra progettazione/controllo e esecuzione introducendo una _gerarchia tra le posizioni individuali_.

La specializzazione orizzontale comporta i seguenti vantaggi:

- favoreggiamento dell'apprendimento;
- riduzione dei costi di formazione;
- riduzione dei tempi morti dovuti ai _context switch_;
- standardizzazione delle modalità di lavoro.

Ma porta anche svantaggi:

- alienazione del lavoratore;
- perdita di competenze da parte del lavoratore;
- aumento dei costi di coordinamento.

Come già ampiamente osservato e documentato fin dai tempi della catena di montaggio, un'eccessiva specializzazione porta i lavoratori a sentirsi frustrati e alienati. Alcune tecniche per ridurre il senso di frustrazione sono:

- **job enlargement**: aggiunta di compiti diversi alle mansioni specializzate;
- **job enrichment**: aggiunta di compiti più importanti con più autonomia decisionale;
- **job rotation**: i lavoratori sono assegnati alle diverse mansioni a rotazione.

Una mansione, per essere trasmessa ad un lavoratore, deve essere **codificata**: questo può avvenire per forma scritta (tramite protocolli, procedure et similia) o per forma orale (lavoratore esperto effettua il _training_ di un lavoratore appena assunto).

#### Formalizzazione

La **formalizzazione** di una mansione descrive le modalità di svolgimento di una mansione. La formalizzazione ha l'obiettivo di velocizzare e standardizzare le decisioni/azioni portando:

- **Controllo**: Riduce la discrezione degli individui e comportamenti indesiderati;
- **Coordinamento**: Facilita il coordinamento tra le persone che svolgono la stessa mansione;
- **Protezione dei lavoratori**: toglie l'arbitrio dei superiori e dei clienti.

Solitamente solamente le mansioni operativi possono essere formalizzate facilmente, mentre quelle manageriali e professionali sono più difficili da formalizzare.

#### Autonomia decisionale

L'**autonomia decisionale** è la libertà di prendere decisioni in merito alla propria mansione senza dover chiedere il permesso al proprio superiore.

L'obiettivo è velocizzare il processo decisionale rimuovendo i tempi dovuti all'attesa della risposta da parte del supervisore.

Una maggiore autonomia decisionale assegnata agli individui, oltre che a portare diversi vantaggi, porta alla perdita di controllo da parte dell'organizzazione (il che va a braccetto con il fatto che, spesso, gli obiettivi di organizzazione e individuo non combacino).

Per evitare la perdita di controllo pur mantenendo autonomi gli individui, si devono introdurre degli **incentivi** per spingere i lavoratori a compiere scelte adeguate per la persecuzione degli obiettivi dell'impresa.

Ovviamente gli incentivi devono essere misurati in modo da non poterne abusare.

#### Motivazione

Le motivazioni che spingono un individuo a lavorare possono essere categorizzate in diversi modi: una prima distinzione può essere quella tra **motivazioni intrinseche** (ad es. si diverte) e **motivazioni estrinseche** (ad ed. ritorno economico).

Un'altro modo di categorizzare queste motivazioni è la **piramide di Maslow**: in questa piramide vengono categorizzati i bisogni che un individuo è motivato a soddisfare nei 5 livelli elencati di seguito da quelli alla base a quelli in cima (i primi due sono anche detti **bisogni primari** mentre gli altri sono anche detti **bisogni secondari**).

1. Bisogni fisiologici: bisogni legati alla sopravvivenza come cibo, acqua, sonno, etc.;
2. bisogni di sicurezza: sicurezza fisica, economica, salute, etc.;
3. bisogni di appartenenza: sentirsi parte di un gruppo, avere relazioni sociali, etc.;
4. bisogni di stima: legati alla percezione di se nella società, al riconoscimento e al rispetto da parte degli altri;
5. bisogni di autorealizzazione: legati alla percezione di se rispetto alle proprie potenzialità.

Quando un individuo ha soddisfatto i bisogni appartenenti ad un certo livello della piramide, non si sente più appagato e tenterà di soddisfare i bisogni del livello più in alto.

I metodi per ricompensare, motivare e controllare i lavoratori dipendono dalla **cultura organizzativa** che consiste di tutte le norme sociali attuate all'interno dell'azienda.

Secondo il _framework dei valori concorrenti_, la cultura organizzativa può essere descritta da due indici:

- **Focus dell'organizzazione**: quanto l'organizzazione si concentra sui dipendenti (interno) o sul mercato (esterno);
- **Struttura dell'organizzazione**: quanto l'organizzazione è flessibile o stabile.

Questi due indici danno origine a quattro culture organizzative:

- burocratica: ambiente formale e strutturato con procedure, gerarchie e regole ben definite. L'organizzazione si prende cura di te in cambio di fedeltà;
- comunitaria: ambiente collaborativo e orientato al team, in cui le persone lavorano insieme per raggiungere obiettivi comuni;
- competitiva: ambiente dinamico e orientato al mercato, in cui l'innovazione e la competitività sono al centro. L'organizzazione premia il successo individuale e il raggiungimento degli obiettivi;
- imprenditoriale: ambiente flessibile e orientato al cambiamento, in cui l'innovazione e la creatività sono valorizzate. L'organizzazione incoraggia l'assunzione di rischi e la sperimentazione.

### Progettazione della macrostruttura

Mentre la microstruttura si occupa del posizionamento del singolo individuo, la macrostruttura si occupa delle interazioni tra individui e tra gruppi di individui.

Tre sono i passi fondamentali per la progettazione della macrostruttura di un'organizzazione:

1. creazione delle **unità organizzative** (UO), organizzati per mansioni e posizioni individuali;
2. definizione delle competenze, mansioni, responsabilità, obiettivi e meccanismi di coordinamento con altre UO;
3. formalizzazione e creazione dell'organigramma derivando le informazioni da rappresentare dai due punti precedenti.

L'organigramma possiede due proprietà intrinseche che ne descrivono la complessità:

- **Ampiezza del controllo** (la dimensione orizzontale): rappresenta il numero di UO che rispondono ad una singola UO superiore;
- **Profondità del controllo** (la dimensione verticale): rappresenta il numero di livelli gerarchici presenti nell'organigramma.

L'aumento delle UO porta ad un aumento della complessità dell'organigramma e, di conseguenza, ad un aumento della difficoltà e dei costi di coordinamento tra le UO.

LE UO nell'organigramma si distinguono tra **UO di linea** (che compongono l'albero principale dell'organigramma) e **UO di staff** (che fungono da supporto alle unità di linea sottostanti).

Le UO possono essere distinte anche tra **permanenti** e **temporanee**.

Le varie UO su di un organigramma possono essere raggruppate per:

- **raggruppamento numerico**: dividendo gli individui in gruppi per lo svolgimento di una mansione comune;
- **raggruppamento per input**: raggruppare mansioni che usano mezzi comuni:
  - **raggruppamento per funzione**: raggruppare mansioni che svolgono la stessa funzione (ad es. marketing, vendite, produzione, etc.);
  - **raggruppamento per competenze**: raggruppare mansioni che richiedono le stesse competenze (ad es. ingegneri, tecnici, etc.);
- **raggruppamento per output**: raggruppare mansioni che producono lo stesso output;
  - **raggruppamento per area geografica**: raggruppare mansioni che operano nella stessa area geografica;
- **raggruppamento per cliente**: raggruppare mansioni che servono lo stesso tipo di cliente;
- **raggruppamento per prodotto**: raggruppare mansioni che seguono lo stesso prodotto.

I criteri di raggruppamento utilizzati definiscono la **struttura organizzativa** dell'impresa e possono essere combinati tra loro tra i diversi livelli gerarchici.

#### Struttura Semplice

La **struttura semplice** è una struttura organizzativa con un numero ridotto di UO e con un vertice organizzativo molto forte.
In questa struttura, il vertice organizza e coordina tutte le attività dell'impresa e prende tutte le decisioni importanti. Le UO sono poche e _non sono specializzate_: ogni UO si occupa di più mansioni e le persone hanno una _scarsa autonomia decisionale_.

Questa struttura è tipica delle piccole imprese e studi professionali.

#### Struttura Funzionale

Nella **struttura funzionale**, le unità organizzative (UO) di primo livello sono create raggruppando mansioni e individui in base agli input, ovvero ai compiti specifici di ciascuna funzione.

Questa struttura è particolarmente adatta per imprese monoprodotto che operano in contesti stabili e poco diversificati in termini di tecnologie, prodotti e mercati. La sua diffusione è dovuta alla semplicità e all'efficacia in situazioni gestionali stabili, dove la ripetitività delle procedure è un elemento caratterizzante.

**Vantaggi:**

- **Efficienza nel coordinamento interno alle UO**: i manager possono allocare mansioni in base al carico di lavoro e alle competenze;
- **Efficienza nella condivisione di informazioni** all'interno della stessa funzione;
- **Riduzione dei costi**: grazie a economie di scala e specializzazione.

**Svantaggi:**

- **Scarsa attenzione a prodotti/clienti/mercati**: il focus è sulle attività della propria UO;
- **Alti costi di coordinamento tra le UO**: le attività delle diverse UO sono interdipendenti;
- **Lentezza decisionale**: bisogna di coordinazione tra varie UO.

#### Struttura Divisionale

La **struttura divisionale** è una struttura organizzativa in cui le unità organizzative (chiamate anche business unit o divisioni) di primo livello sono create in base agli output, ovvero ai prodotti, ai clienti o alle aree geografiche.

Questa struttura è particolarmente adatta per imprese diversificate che operano in contesti dinamici e complessi, dove è necessario adattarsi rapidamente alle esigenze del mercato e dei clienti.

**Vantaggi:**

- **Autonomia decisionale**: le UO hanno una certa autonomia nelle decisioni dato che ogni divisione può essere vista come un'impresa a sé stante.

**Svantaggi:**

- **Inefficienza**: dato che ogni divisione è autonoma, si ha una duplicazione di funzioni e risorse tra le divisioni, perdendo così le economie di scala e la specializzazione;

#### Struttura a Matrice

La **struttura a matrice** è una struttura organizzativa che combina le caratteristiche della struttura funzionale e della struttura divisionale. In questa struttura, le unità organizzative di primo livello sono create sia in base agli input (funzioni) che agli output (prodotti, clienti o aree geografiche).

Questa struttura è particolarmente adatta per imprese grandi che operano con molti input, output e con risorse da condividere.

**Vantaggi:**

- Perseguire più obiettivi contemporaneamente.

**Svantaggi:**

- **Complessità**: la struttura a matrice è complessa e richiede un alto livello di coordinamento tra le UO.

#### Meccanismi di coordinamento

Esistono diversi meccanismi di coordinamento tra le UO:

- ruoli di collegamento: individui che hanno il compito di coordinare le attività tra le UO;
- manager integratori: individui che hanno il compito di coordinare le attività tra le UO e che hanno un ruolo di supervisione;
- team interfunzionali: gruppi di lavoro composti da membri di diverse UO che collaborano per raggiungere obiettivi comuni;
- sistemi di pianificazione e controllo: sistemi che consentono di standardizzare e coordinare i processi;
- sistemi informativi aziendali: sistemi che distribuirono le informazioni a tutta la struttura.

### Relazioni interorganizzative

Le organizzazioni collaborano tra di loro per :

- benefici economici;
- innovazione;
- status;
- efficacia;
- internazionalizzazione.

Le relazioni interorganizzative si classificano in base alla **somiglianza** tra le organizzazioni e alla **tipologia di rapporto** (_competitività_ vs. _cooperazione_).

Questa classificazione dà vita a quattro tipologie di relazioni:

- **dipendenza dalle risorse** (competitività tra organizzazioni dissimili): questa relazione porta diversi tipi di relazione:
  - **Acquisizione/Fusione**: una organizzazione acquisisce un'altra organizzazione o le due si fondono;
  - **Joint Venture**: due o più organizzazioni creano una nuova organizzazione per perseguire un obiettivo comune;
  - **Alleanza strategica**: due o più organizzazioni collaborano per raggiungere obiettivi comuni senza creare una nuova organizzazione;
  - **Catena di fornitura**: una organizzazione dipende da un'altra per le risorse necessarie alla propria attività;
  - **Associazione di Categoria**: un gruppo di organizzazioni si unisce per rappresentare i propri interessi comuni, condividendo risorse ed esercitando pressione;
  - **Consiglio di Amministrazione Concatenato**: un amministratore siede nei consigli di amministrazione di più organizzazioni, creando una rete di relazioni tra le stesse.
- **ecologia delle popolazioni** (competitività tra organizzazioni simili): la sopravvivenza è determinata dall'ambiente e dal contesto;
- **network collaborativo** (cooperazione tra organizzazioni dissimili): ha lo scopo di rendere le organizzazioni maggiormente concorrenziali, condividere risorse e dividendo i rischi;
- **istituzionalismo** (cooperazione tra organizzazioni simili): le aziende cercano la coerenza tra i diversi servizi per compiacere gli attori esterni (_legittimità_).
  - Adattamento mimetico: le organizzazioni imitano le pratiche di altre organizzazioni simili per ottenere legittimità;
  - Adattamento coercitivo: le organizzazioni si conformano alle norme e alle aspettative del contesto in cui operano per ottenere legittimità;
  - Adattamento normativo: le organizzazioni si adattano alle norme e alle regole del settore per ottenere legittimità.

## Contabilità esterna

La **contabilità** è quel processo di raccolta di tutte le informazioni che consentono dare una valutazione dell'impresa.

La **contabilità esterna** si occupa di tutte le informazioni pubbliche riguardo le interazioni dell'organizzazione con l'esterno. Queste informazioni devono essere raccolte ed esaminate seguendo criteri omogenei definiti dalla legge.

La contabilità esterna interessa soprattutto gli _shareholders_ e gli _stakeholders_.

### Bilancio d'esercizio

Il principale documento _output_ di questo processo è il **bilancio d'esercizio** (un **esercizio** è un anno contabile) che mostra la situazione economica, finanziaria e patrimoniale dell'impresa durante l'esercizio.

Il bilancio deve contenere informazioni sul

- **patrimonio** dell'impresa (nello **stato patrimoniale**);
- **utile** dell'impresa (nel **conto economico**);
- **cassa** (nel **rendiconto finanziario**).

Il bilancio è obbligatorio per legge e le aziende quotate in borsa devono renderlo pubblico.

I _principi contabili_, stabiliti da IFRS/AIS, stabiliscono i fatti da registrare, le modalità di registrazione, i criteri di valutazione e di esposizione di bilancio.

Il bilancio deve comunicare se l'impresa è:

- In equilibrio _patrimoniale_: le attività sono pari alle passività;
- In equilibrio _economico_: i ricavi sono pari ai costi;
- In equilibrio _finanziario_: le entrate sono pari alle uscite.

Le _transazioni_ possono avvenire in due modalità:

- **Competenza Economica**: la transazione viene registrata nel bilancio quando il bene o servizio viene consegnato, indipendentemente dal pagamento;
- **Logica di Cassa**: la transazione viene registrata nel bilancio quando il pagamento viene effettuato, indipendentemente dalla consegna del bene o servizio.

#### Stato Patrimoniale (SP)

Lo stato patrimoniale rappresenta un riassunto di tutti i possedimenti di un'impresa in un determinato istante.

Lo stato patrimoniale è diviso in due sezioni principali:

- **Attività**: tutte le risorse a disposizione dell'impresa per ottenere benefici futuri;
- **Passività**: tutti i diritti vantati da terzi sulle risorse dell'impresa, obblighi verificati nel passato.
  - **Patrimonio Netto**: il valore delle attività dell'impresa dopo aver dedotto tutte le passività.

Vale sempre la formula

$$
\text{Totale Attività} \equiv \text{Totale Passività} + \text{Patrimonio Netto}
$$

Le _attività_ sono riportate sulla base del **criterio di liquidità**, mentre le _passività_ sono riportate secondo il **criterio di esigibilità**, ovvero la capacità di essere convertite in denaro o di essere pagate nel breve termine (esercizio).

Per le attività l'ordine è:

- **Attività non correnti**: utilità utilizzate oltre l'esercizio corrente;
  - _Attività materiali_: risorse fisiche utilizzate per la produzione di beni o servizi.
    - Immobili, impianti, macchinari di proprietà
    - Beni in locazione finanziaria
    - Investimenti immobiliari
  - _Attività immateriali_: risorse non fisiche che portano benefici economici.
    - Brevetti e Licenze
    - Avviamento (goodwill): valore aggiunto di un'impresa acquistata che non può essere attribuito a beni specifici (Acquisto - Patrimonio Netto);
  - _Altre attività non correnti_
    - Partecipazioni
    - Titoli e crediti finanziari
    - Crediti vari e altre attività non correnti
  - _Attività per imposte anticipate_
- **Attività correnti**: utilità utilizzate entro l'esercizio corrente;
  - Rimanenze di magazzino
  - Lavori in corso su ordinazione
  - Crediti commerciali
  - Titoli, crediti finanziari, altre attività finanziarie correnti e altre attività disponibili per la vendita
  - Cassa e altre disponibilità liquide equivalenti
- **Attività cessate o destinate ad essere cedute** (Non sempre presente)
  - Di natura finanziaria
  - Di natura non finanziaria

Le _attività a vita utile definita_ perdono valore col passare del tempo. Questa perdita di valore è detta **ammortamento** è può essere:

- **a quote costanti**: si considera che il bene perda lo stesso valore ogni anno;
- **a quote decrescenti**: si considera che il bene perda un valore sempre minore ogni anno;
- **quantità prodotte**: si considera che il bene perda valore in base alla quantità di beni prodotti.

Le _attività a vita utile non definita_, invece, possono subire sia una _svalutazione_ che una _valutazione_ in base al criterio del **fair value** (valore equo) che rappresenta il prezzo di mercato di un bene o servizio in un mercato attivo.

Per le _rimanenze di magazzino_, il valore considerato è il minimo tra il costo (che può essere calcolato con il metodo _FIFO_ (si considerano venduti i pezzi prodotti precedentemente) o con il metodo del _costo medio_ (si considera il prezzo medio dei prodotti) e il valore di realizzo.

Per le passività l'ordine è:

- **Patrimonio netto**: valore dei diritti sull'impresa da parte degli azionisti per il capitale investito;
  - Capitale emesso: capitale conferito dagli azionisti all’impresa all’atto della
sottoscrizione;
  - Riserve
    - Riserva da sovrapprezzo: capitale aggiunto dagli azionisti per aumenti di capitale a pagamento ((valore acquisto - valore nominale) * numero azioni);
    - Riserva da rivalutazione: modifica da fair value;
    - Altre riserve
  - Utili (e perdite) di esercizio: risultato del conto economico dell'esercizio corrente;
  - Utili (e perdite) portate a nuovo: somma di tutti gli utili che l’impresa ha deciso
di non distribuire agli azionisti;
- **Passività non correnti**: diritti vantati da terzi a lungo termine;
  - Passività finanziarie: diritti vantati da terzi che hanno finanziato l'impresa (prevedono interesse);
    - Obbligazioni in circolazione
    - Debiti verso banche
    - Altre attività finanziarie
  - Debiti commerciali
  - TFR e altri fondi relativi al personale
  - Fondo imposte
  - Fondo per rischi e oneri futuri
  - Debiti vari e altre attività non correnti
- **Passività correnti**: diritti vantati da terzi esigibili nell'esercizio;
  - Passività finanziarie
    - Obbligazioni in circolazione
    - Debiti verso banche
    - Altre passività finanziarie
  - Debiti commerciali
  - Debiti per imposte
  - Debiti vari e altre passività correnti
- **Passività correlate ad attività cessate o destinate ad essere cessate**
  - Di natura finanziaria
  - Di natura non finanziaria

<!-- Mettere esempi di transazioni e i vari delta sul bilancio conseguenti -->

#### Conto Economico (CE)

Il conto economico rappresenta la situazione economica dell'impresa durante l'esercizio e mostra i flussi di soldi in entrata ed uscita, l'utile di esercizio, sostenuti durante l'esercizio (si azzera annualmente).

Il conto economico è calcolato secondo il **criterio di competenza economica** e mostra i ricavi e i costi sostenuti durante l'esercizio.

I **ricavi di competenza** rappresentano il valore dei beni venduti o dei servizi erogati durante l'esercizio, indipendentemente dall'incasso. Vengono registrati nel Conto Economico (CE) nell'anno di alienazione del bene o erogazione del servizio.

> **Scenari per i Ricavi (secondo il principio di competenza):**
>
> 1. **Prodotto/servizio consegnato e pagato dal cliente:**
>     - Si registra un Ricavo nel CE.
>     - Aumenta la Cassa (Attività nello Stato Patrimoniale - SP).
> 2. **Prodotto/servizio consegnato, ma non pagato dal cliente:**
>     - Si registra un Ricavo nel CE.
>     - Aumentano i Crediti Commerciali (Attività in SP).
> 3. **Cliente ha pagato, ma prodotto/servizio non ancora consegnato:**
>     - Non si registra un Ricavo nel CE.
>     - Aumenta la Cassa (Attività in SP).
>     - Aumentano gli Anticipi da Clienti (Passività in SP).

I **costi di competenza** sono il valore delle risorse utilizzate per generare i ricavi dell'esercizio, indipendentemente dal pagamento. Vengono registrati nel CE nell'anno in cui contribuiscono alla produzione.

> **Scenari per i Costi (secondo il principio di competenza):**
>
> 1. **Bene/servizio usufruito e pagato dall'impresa:**
>     - Si registra un Costo nel CE.
>     - Diminuisce la Cassa (Attività in SP).
> 2. **Bene/servizio usufruito, ma non ancora pagato dall'impresa:**
>     - Si registra un Costo nel CE.
>     - Aumentano i Debiti Commerciali (Passività in SP).
> 3. **Impresa ha pagato, ma bene/servizio non ancora usufruito:**
>     - Non si registra un Costo nel CE.
>     - Diminuisce la Cassa (Attività in SP).
>     - Aumentano i Costi Anticipati (Attività in SP).

Il conto economico può essere redatto secondo due modalità:

- **Per natura**: i costi sono classificati in base alla loro natura (ad es. costi del personale, costi dei materiali, etc.);
- **Per destinazione**: i costi sono classificati in base alla loro destinazione (ad es. costi di produzione, costi di vendita, etc.).

Il conto economico solitamente ha la seguente struttura:

| **Voce** | **Descrizione**     |
|----------|---------------------|
| + Ricavi |                     |
| + Altri Proventi | ricavi dall'utilizzo di terzi dei beni aziendali |
| = Totale Ricavi  |             |
| - Acquisti di materie prime |  |
| - Costi Personale |            |
| - Costi Operativi |            |
| - _Variazione_ rimanente | differenza algebrica tra il valore delle rimanenze finali e quelle iniziali |
| = **EBITDA** | Utile operativo ante ammortamenti, interessi e tasse |
| - Ammortamenti |               |
| - Plusvalenze/minusvalenze | da realizzo di attività correnti (ricavo di una cessione) |
| - Ripristini/svalutazioni | di valore di attività correnti (fair value) |
| = **EBIT/MON** | Utile operativo, Margine Operativo Netto |
| + Proventi finanziari |        |
| - Oneri finanziari | interessi sui finanziamenti |
| = Utile prima di imposte |     |
| - Imposte sul reddito |        |
| - Imposte sul reddito |        |
| = **Utile dalle attività in funzione** |  |
| +/- Utile (perdita) netto | dalle attività cessate |
| = **Utile netto d'esercizio** | |

##### Metodo della partita doppia

Il metodo della **partita doppia** è un sistema di registrazione contabile che permette di tenere traccia delle transazioni economiche in modo da garantire l'equilibrio tra le attività e le passività.

Questo metodo si basa sul principio:

$$\text{Attività} = \text{Passività} + \text{Patrimonio Netto}$$

Dove il patrimonio netto dell'esercizio è dato da:

$$\text{Patrimonio Netto} = \text{Patrimonio netto}^{t - 1} +  \text{Utile d'Esercizio}$$

e dal conto economico sappiamo che:

$$\text{Utile d'Esercizio} = \text{Ricavi} - \text{Costi}$$

Il componente fondamentale del metodo della partita è il **mastrino** (o _conto_): un registro contabile che contiene le informazioni relative ad una singola voce di stato patrimoniale o di conto economico.

I mastrini sono divisi in due colonne:

- **Dare**: la colonna in cui vengono registrate le entrate (aumentano le attività, diminuiscono le passività o costi di conto economico);
- **Avere**: la colonna in cui vengono registrate le uscite (diminuiscono le attività, aumentano le passività o ricavi di conto economico).

I manstrini di stato patrimoniale devono essere iniziati con il saldo iniziale dell'esercizio e aggiornati con le transazioni che avvengono durante l'esercizio. I mastrini di conto economico, invece, vengono azzerati all'inizio di ogni esercizio e aggiornati con le transazioni che avvengono durante l'esercizio.

| Dare               | Avere              |
|--------------------|--------------------|
| + Attività         | - Attività         |
| - Passività        | + Passività        |
| - Patrimonio Netto | + Patrimonio Netto |
| + Costi            | - Ricavi           |

Ogni transazione viene contabilizzata in modo che la somma dei valori messi in dare sia pari alla somma dei valori in avere, quindi ogni transazione da origine a due o più mastrini.

#### Rendiconto Finanziario (schema di cash flow)

Il rendiconto finanziario è il documento che mostra i flussi di cassa dell'impresa durante l'esercizio, ossia le entrate e le uscite di denaro.

Il rendiconto finanziario segue il principio di cassa, quindi sono segnate solo le variazioni di disponibilità liquide.

Il Rendiconto Finanziario è strutturato in diverse sezioni basate sulla categoria dei flussi di cassa:

- **Flusso di cassa netto della gestione operativa**: evidenzia i flussi di cassa generati dalle attività operative dell'impresa;
- **Flusso di cassa netto per attività di investimento**: evidenzia gli investimenti e i disinvestimenti dell'impresa;
- **Flusso di cassa netto per attività di finanziamento**: evidenzia i finanziamenti acquisiti e rimborsanti dall'impresa.

La somma algebrica di questi tre flussi fornisce l'incremento o il decremento delle disponibilità liquide durante l'esercizio.

| Voce                                                    | Formula       |
|---------------------------------------------------------|---------------|
| Flusso di cassa netto della gestione operativa          | A             |
| Flusso di cassa netto per attività di investimento      | B             |
| Flusso di cassa netto per attività di finanziamento     | C             |
| **Incremento (decremento) delle disponibilità liquide** | D = A + B + C |
| Disponibilità liquide all’inizio del periodo            | E             |
| **Disponibilità liquide alla fine del periodo**         | F = D + E     |

##### Flusso di cassa netto della gestione operativa

La prima sezione del rendiconto finanziario è il flusso di cassa netto della gestione operativa, che rappresenta i flussi di cassa generati dalle **attività operative** (_operating activities_) dell'impresa.

Queste includono i flussi di cassa derivanti dalla gestione operativa aziendale, ovvero l'insieme delle attività finalizzate alle attività principali dell'azienda. Sono strettamente legate alla gestione operativa del Conto Economico.

Partendo dall'utile d'esercizio (CE), si rettificano i costi non monetari (come l'ammortamento) e le variazioni del capitale circolante netto operativo (differenza tra attività e passività correnti), ottenendo il flusso di cassa netto della gestione operativa.

| Voce                                               | +/- |
|----------------------------------------------------|-----|
| Utili del Periodo                                  | +/- |
| _Rettifiche costi non-cash_                        |     |
| Ammortamenti                                       | +   |
| Accantonamenti                                     | +   |
| Plusvalenze (Minusvalenze) da attività NC          | +/- |
| Ripristini (Svalutazione) da attività NC           | +/- |
| Ripristini (Svalutazione) da attività NC           | +/- |
| _Variazione capitale circolante netto_             |     |
| Variazione crediti (finali - iniziali)             | -   |
| Variazione rimanenze (finali - iniziali)           | -   |
| Variazione debiti commerciali (finali - iniziali)  | +   |
| Variazione debiti per imposte (finali - iniziali)  | +   |
| **Flusso di cassa netto della gestione operativa** | =   |

##### Flusso di cassa netto per attività di investimento

Il flusso di cassa netto per attività di investimento rappresenta i flussi di cassa generati dalle **attività di investimento** (_investment activities_) dell'impresa.

Queste includono i flussi di cassa derivanti dall'acquisizione e la cessione di immobilizzazioni materiali, immateriali e finanziarie. Queste attività sono strettamente collegate alle voci delle attività nello Stato Patrimoniale.

| Voce                                                            | +/- |
|-----------------------------------------------------------------|-----|
| Pagamenti per acquistare attività                               | -   |
| Entrate dalla vendita di attività                               | +   |
| Pagamenti per l’acquisizione di partecipazioni in altre imprese | -   |
| Incassi dalla vendita di partecipazioni in altre imprese        | +   |
| **Flusso di cassa netto per attività di investimento**          | =   |

##### Flusso di cassa netto per attività di finanziamento

Il flusso di cassa netto per attività di finanziamento rappresenta i flussi di cassa generati dalle **attività di finanziamento** (_financing activities_) dell'impresa.

Comprendono le variazioni dell'ammontare del patrimonio netto e/o del capitale di debito che derivano dalla politica di finanziamento dell'impresa (ad esempio, interessi, debiti, partecipazioni azionarie). Sono legate alle voci del Patrimonio Netto e delle Passività nello Stato Patrimoniale

| Voce                                                       | +/- |
|------------------------------------------------------------|-----|
| Incassi derivanti dall’emissione di azioni                 | +   |
| Rimborsi agli azionisti a seguito di riduzioni di capitale | -   |
| Dividendi erogati                                          | -   |
| Incassi derivanti dall’accensione di prestiti              | +   |
| Rimborsi di prestiti                                       | -   |
| **Flusso di cassa netto per attività di finanziamento**    | =   |

### Analisi del bilancio

L'analisi di bilancio è il processo che valuta la situazione economica di un'azienda mediante indicatori numerici.

Questi indicatori si dividono in tre categorie.

#### Indici reddituali

Gli indici reddituali misurano la capacità dell'impresa di generare utili.

##### Return on Equity (ROE)

Il **Return on Equity (ROE)** è un indicatore che misura la redditività del capitale fornito dagli azionisti.

Un ROE elevato indica che l'impresa sta generando un buon ritorno sugli investimenti degli azionisti.

Si calcola come:

$$\text{ROE} = \frac{\text{Utile Netto}}{\text{Patrimonio Netto}} [\%]$$

Dove:

- **Utile Netto** è l'utile d'esercizio riportato nel conto economico;
- **Patrimonio Netto** è riportato nello stato patrimoniale.

##### Return on Investment (ROI)

Il **Return on Investment (ROI)** è un indicatore che misura la redditività dell'attività primaria dell'impresa rispetto alle risorse complessive.

Si calcola come:

$$\text{ROI} = \frac{\text{EBIT}}{\text{Capitale Investito}} [\%]$$

Dove:

- **EBIT** è l'utile operativo, riportato nel conto economico;
- **Capitale Investito** è la somma del patrimonio netto (E) e delle passività (D), riportato nello stato patrimoniale.

##### Return on Debt (ROD)

Il **Return on Debt (ROD)** è un indicatore che misura la redditività del capitale preso in prestito o il costo medio del capitale di debito.

Si calcola come:

$$\text{ROD} = \frac{\text{Oneri Finanziari}}{\text{Debiti Finanziari}} [\%]$$

Dove:

- **Oneri Finanziari** sono gli interessi pagati sui debiti finanziari, riportati nel conto economico;
- **Debiti Finanziari** sono i debiti _finanziari_ correnti e non, riportati nelle passività dello stato patrimoniale.

Se il ROI è maggiore del ROD, l'impresa sta generando un ritorno maggiore rispetto al costo del capitale preso in prestito, di conseguenza il debito crea valore aggiunto e conviene indebitarsi.

##### Leva Finanziaria

La **leva finanziaria** è un indicatore che misura il livello di indebitamento dell'impresa.

Si calcola come:

$$\text{D/E} = \frac{\text{Debiti}}{\text{Patrimonio Netto}}$$

Dove:

- **Debiti** sono il totale delle passività, riportate nello stato patrimoniale;
- **Patrimonio Netto** è riportato nello stato patrimoniale.

Se la leva finanziaria è maggiore di 1, significa che l'impresa ha più debiti che patrimonio netto, quindi maggiore è la leva finanziaria, maggiore è il rischio di insolvenza dell'impresa.

#### Indici di liquidità

Gli indici di liquidità misurano la capacità dell'impresa di far fronte ai propri impegni finanziari a breve termine.

##### Rapport Corrente (RA)

Il **Rapporto Corrente (RA)** è un indicatore che misura la capacità dell'impresa di coprire le passività correnti con le attività correnti.

Si calcola come:

$$\text{RA} = \frac{\text{Attività Correnti}}{\text{Passività Correnti}}$$

Un RA maggiore di 1 indica che ha troppe risorse liquide e se investite potrebbero generare un ritorno maggiore.

##### Test Acido (TA)

Il **Test Acido (TA)** è un indicatore che misura la capacità dell'impresa di coprire le passività correnti con le attività correnti, escludendo le rimanenze di magazzino.

Si calcola come:

$$\text{TA} = \frac{\text{Attività Correnti} - \text{Rimanenze}}{\text{Passività Correnti}}$$

Dove:

- **Rimanenze** sono le scorte di magazzino, riportate nello stato patrimoniale.

Il valore del Test Acido deve essere maggiore di 1 per indicare che l'impresa ha sufficienti attività liquide per coprire le passività correnti.

#### Indici Patrimoniali

Gli indici patrimoniali misurano la solidità patrimoniale dell'impresa e la solvibilità a lungo termine.

##### Indice di Autonomia Finanziaria (?)

Indica la capacità dell'impresa di aumentare il patrimonio netto senza contributi dai soci.

Si calcola come:

$$\text{Indice di Autonomia Finanziaria} = \frac{\text{Equity}}{\text{Capitale Sociale}}$$

##### Indice di Copertura del Debito

Indica la capacità dell'impresa di autofinanziarsi a fronte del debito finanziario.

Si calcola come:

$$\text{Indice di Copertura del Debito} = \frac{\text{Cash Flow Operativo}}{\text{Debiti Finanziari}}$$

## Contabilità interna

Il problema della contabilità esterna consiste nel fatto che fornisce informazioni sintetiche e poco tempestive.

La **contabilità interna** si occupa di raccogliere informazioni più dettagliate e tempestive per supportare le decisioni aziendali.

L'impresa deve definire degli **oggetti di costo**, ovvero le aree di attività che devono essere monitorate e analizzate per valutare la performance dell'impresa (unità organizzative o prodotti).

### Classificazione dei Costi

Il costo è un valore monetario che rappresenta il consumo di risorse per il raggiungimento di un obiettivo prefissato.

I costi possono essere classificati in base a diversi criteri:

- Costi diretti vs. indiretti
  - **Diretti**: costi che possono essere direttamente attribuiti ad un oggetto di costo specifico (ad es. materie prime, manodopera diretta);
  - **Indiretti**: costi che non possono essere direttamente attribuiti ad un oggetto di costo specifico e devono essere ripartiti tra più oggetti di costo (ad es. costi generali, affitti).
- Costi di produzione vs. di periodo
  - **Produzione**: costi sostenuti per la produzione di beni o servizi;
    - **Costi di produzione diretti**: costi che possono essere direttamente attribuiti alla produzione di un singolo bene o servizio (ad es. materie prime, manodopera diretta);
    - **Costi di produzione indiretti** (_Overhead_): costi che non possono essere direttamente attribuiti alla produzione di un singolo bene o servizio, ma associabili al processo di produzione (ad es. ammortamenti, energia);
    - **Costi di Conversione**: costi sostenuti per trasformare le materie prime in prodotti finiti (Lavoro diretto + Overhead di produzione);
  - **Periodo**: costi sostenuti per attività che non sono direttamente associabili alla produzione, ma che sono necessarie per il funzionamento dell'impresa (ad es. finanza, amministrazione).
- Costi fissi vs. variabili
  - **Fissi**: costi che non variano al variare del volume di produzione (ad es. affitti, stipendi);
  - **Variabili**: costi che variano al variare del volume di produzione (ad es. materie prime, energia).
- Costi evitabili vs. inevitabili
  - **Evitabili**: costi che sono legati ad una decisione;
  - **Inevitabili**: costi che non possono essere evitati, indipendentemente dalle decisioni prese.

### Rilevazione dei Costi

La **rilevazione dei costi** è il processo di raccolta e registrazione dei costi sostenuti dai vari _oggetti di costo_.

I costi possono essere rilevati in diversi modi:

- **Full Costing**: Questo metodo rileva e attribuisce tutti i tipi di costo, inclusi quelli di periodo, agli oggetti di costo con l'obiettivo è determinare il _costo pieno aziendale_;
- **Absorption Costing**: Rileva tutti i costi di produzione, mirando a calcolare il _costo pieno industriale_.

I costi vengono allocati in base ad un principio:

- **Principio Causale**: i costi sono allocati agli oggetti di costo in base ad una relazione causa-effetto;
- **Principio Proporzionale**: i costi sono allocati proporzionalmente rispetto ad una base di allocazione (ad es. ore di lavoro, metri quadrati, etc.).

I principali metodi di rilevazione sono:

#### Process Costing

Il **Process Costing** è un metodo di rilevazione dei costi utilizzato per produzioni omogenee, con processi produttivi a flusso.

Se l'invarianza di wip (work in progress) è invariata, è possibile calcolare il CPI come:

$$\text{CPI} = (\text{C}_\text{MD} + \text{C}_\text{LD} + \text{C}_\text{OVH}) / \text{N}_\text{PF}$$

Dove:

- **C_MD**: Costi dei Materiali Diretti;
- **C_LD**: Costi del Lavoro Diretto;
- **C_OVH**: Costi Indiretti di Produzione (Overhead);
- **N_PF**: Numero di Prodotti Finiti.

Nel caso in cui ci fosse una variazione di semilavorati, bisogna calcolare:

- **Grado di Completamento** ($\alpha$): frazione dei costi già sostenuti per i semilavorati rispetto al costo totale (calcolati linearmente);
- **Unità Equivalenti** (UE): numero di unità che sarebbero state prodotte se tutte le risorse fossero state impiegate in beni finiti ($\text{UE} = \alpha * N_{\text{wip}}$).

In caso di rimanenze è possibile rilevare i costi tramite due metodi:

- **FIFO**: si ipotizza che le unità di prodotto finito vengano prodotte a partire da quelle in corso di lavorazione del periodo precedente;
    1. **Calcolo delle Unità Equivalenti (UE):**

       $$
       \text{UE} = (\text{N}_{\text{PF}} - \alpha_1 \text{N}_{\text{WIP}_1}) + \alpha_2 \text{N}_{\text{WIP}_2}
       $$

    2. **Calcolo del Costo per Unità Equivalente (CPI):**

       $$
       \text{CPI} = \frac{C}{\text{UE}}
       $$

       Dove $C$ è il costo totale sostenuto nel periodo.

    3. **Calcolo del valore dei prodotti finiti e dei WIP finali:**

       - Valore dei WIP finali:
       $$
       C_{\text{WIP}_2} = \text{CPI} \times \alpha_2 \text{N}_{\text{WIP}_2}
       $$
       - Valore dei prodotti finiti:
       $$
       C_{\text{PF}} = C + C_{\text{WIP}_1} - C_{\text{WIP}_2}
       $$
- **Costo Medio**: si calcola il costo medio ponderato delle unità prodotte, considerando tutte le unità in corso di lavorazione e quelle finite.
- **Calcolo delle Unità Equivalenti (UE):**

  $$
  \text{UE} = \text{N}_{\text{PF}} + \alpha_2 \text{N}_{\text{WIP}_2}
  $$

- **Calcolo del Costo per Unità Equivalente (CPI):**

  $$
  \text{CPI} = \frac{C + C_{\text{WIP}_1}}{\text{UE}}
  $$

- **Calcolo del valore dei prodotti finiti e dei WIP finali:**

  - Valore dei WIP finali:
    $$
    C_{\text{WIP}_2} = \text{CPI} \times \alpha_2 \text{N}_{\text{WIP}_2}
    $$
  - Valore dei prodotti finiti:
    $$
    C_{\text{PF}} = \text{CPI} \times \text{N}_{\text{PF}}
    $$

#### Job Order Costing (JOC)

Il **Job Order Costing (JOC)** è un metodo di rilevazione dei costi utilizzato per produzioni in cui l'output è quantificabile in _lotti_ e ciascun reparto si occupa di più lotti nel periodo.

Utile quando i costi di materia prime e lavoro diretto sono preponderanti e attribuibili a singoli lotti.

I costi indiretti di produzione (Overhead) non sono direttamente imputabili ai singoli lotti e sono allocati proporzionalmente ad una _base di allocazione_ (ba).

1. Associare ad ongi lotto una base di allocazione ($\text{ba}_j$).
2. Calcolo del coefficiente di allocazione (L):
   $$
   \text{CA} = \frac{\text{C}_\text{ovh}}{\text{Base di Allocazione Prevista}}
   $$
3. Calcolo del costo totale del lotto ($\text{C}_j$):
   $$
    \text{C}_j = \text{C}_\text{MD} + \text{C}_\text{LD} + \text{CA} \cdot \text{ba}_j
    $$
4. Calcolo del costo per unità del lotto ($\text{CPI}_j$):
    $$
    \text{CPI}_j = \frac{\text{C}_j}{\text{N}_{\text{PF}_j}}
    $$

#### Activity Based Costing (ABC)

#### Confronto tra i metodi

Di seguito sono riportate delle tabelle che confrontano i principali metodi di rilevazione dei costi (Process Costing, Job Order Costing - JOC, Activity Based Costing - ABC) in base ai criteri di allocazione dei costi e alle loro caratteristiche principali.

| Metodo              | Materiali Diretti | Lavoro Diretto | Costi Indiretti |
|---------------------|-------------------|----------------|-----------------|
| **Process Costing** | Proporzionale     | Proporzionale  | Proporzionale   |
| **JOC**             | Causale           | Causale        | Proporzionale   |
| **ABC**             | Causale           | Causale        | Causale         |

| Metodo              | Precisione | Onerosità  | Ambito tipico di applicazione |
|---------------------|------------|------------|-------------------------------|
| **Process Costing** | Bassa      | Bassa      | Processi a flusso             |
| **JOC**             | Alta       | Alta       | MP+LD preponderanti           |
| **ABC**             | Molto alta | Molto alta | OVH non proporzionali         |
